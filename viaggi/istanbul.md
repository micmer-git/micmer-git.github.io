## Istanbul!

> La felicità è stare accanto alla persona che si ama.
>
>
> Orhan Pamuk, *Il museo dell’innocenza.*
>

Piccola nota introduttiva: ho scritto queste pagine in un viaggio, nel tempo morto. Ci ho impiegato un sacco, e non ho ancora preso la briga di rileggere il tutto. Volevo però condividere subito, con voi, questo mio racconto. Perché è davvero da molto che lo sto curando e volevo avere dei *feedback.* Buona lettura.

Viaggiare, l’azione che più un essere umano può compiere non stancandosi. Mi piace definire così, il viaggio. Pensarci in questo modo.

Già un anno fa iniziai a narrare di me, del mio mondo, su questo diario online. E iniziai con una citazione di Magris, retaggio di un esame di stato che tanto mi sembra lontano, ora. Allontanato da altri tipi di viaggio. In effetti, ora che ci penso, ci son troppe tipologie di viaggi che non corrispondono alla definizione sopra data, ma per un semplice fraintendimento della sua idea che noi si ha. Per viaggio, ovviamente, definisco quell’azione che ti porta in posti in cui non sei mai stato, da essere senziente, e in cui mai tornerai. Il viaggio è scoperta e al tempo stesso perdita, è semplice sensazione. Inevitabilmente, quindi, bisogna cogliere attimi, essere vividi osservatori e registratori di cassa delle emozioni ed esperienze, con le proprie dotazioni biologiche. Ma non solo. Fotografia, letteratura e arte sono supporti della memoria, quella fragile e intangibile ri-esperienza del vissuto, scaturita da un gioco d’elettroni neurale. Intendo qui fossilizzare i miei neuroni nello stato eccitato pochi giorni fa. Sara, l’altro in tutto ciò, quindi l’amico, l’amore, il conosciuto che con te condivide esperienze, è stata una compagna di viaggio perfetta. Con i suoi recettori ha ravvivato circuiti che io non sapevo accendere, e con le sue parole, le sue espressioni e la sua presenza ha generato un’infinità di altre esperienze altrimenti solo potenziali. Stare con lei è come viaggiare, anche stando fermi: non mi stanco mai.

Forse però *la vita è molto più vasta di una definizione,* figuriamoci il viaggio.

Non ho tanto altro tempo per quest’introduzione, a dire il vero, e più tempo passa più il ricordo sbiadisce. E’ meglio dipingerlo presto qui, con CarioKa nuovi di zecca.

Prima qualche informazione generale, però.

La vacanza quest’anno inizia prima. Incastrando necessariamente i tempi nel modo più comodo per entrambi, abbiamo optato per questo periodo, a cavallo tra agosto e settembre. Pochi giorni prima di partire, comunque, leggiamo che agosto è infernale a Istanbul, per il molto caldo e l’enorme affluenza di turisti. Inizialmente siamo un po’ preoccupati, ma il viaggio riempie le nostre menti di altri pensieri.

Abbiamo viaggiato con AirSerbia, un’ottima compagnia che dai maggiori aeroporti italiani porta a Istanbul, facendo scalo a Belgrado.

L’appartamento, invece, l’abbiamo prenotato con Airbnb, ormai sicura scelta. Per la fretta, abbiamo dovuto un po’ prendere “ciò che passava in convento”, come si suol dire sul suolo di qualche provincia lombarda, però tutto sommato la casa di Tolga, nel quartiere di Beyoğlu, è valsa la spesa. All’incirca. A ciò, comunque, arriveremo più tardi.

La mappa suggerita, ovviamente, è CityMaps2Go, che ci aiutò già lo scorso anno a Valencia. E’ da poco gratuita, e, anche se a volte bisticcia col GPS, permette di segnare sulla mappa tutte le tappe principali, alcune delle quali sono anche consigliate dall’applicazione stessa, che può persino fornire informazioni tratte da Wikipedia.

Mercoledì 27 agosto 2014

Dicevo, la vacanza è iniziata prima, a fine agosto. Lo strambo agosto di Milano, da qui ha avuto inizio la nostra esplorazione. Levataccia, metro, Malpensa Express e attesa in aeroporto. Il viaggio con AirSerbia è stato scorrevole, ci è stato dato più volte da mangiare, pane con salame o tacchino e un formaggio spalmato un po’ fastidioso, almeno per i miei gusti. Poi the, caffé e biscotti, anch’essi confezionati e non del tutto gustosi. E’ comunque andato tutto bene. Per fortuna! Arrivati a Istanbul, anche se inizialmente spiazzati dalla divisione delle frontiere, siam riusciti a dotarci dell’importantissimo documento di viaggio, un biglietto su cui sono scritte alcune delle più importanti informazioni e le date d’entrata e d’uscita dal Paese. Prima di salire in metro, abbiamo estratto 20TL dal bancomat, avendo deciso di cambiare il resto dei soldi, contanti, in centro. Comprata l’IstanbulCard, basilare per chi volesse girare Istanbul su mezzi pubblici a prezzi scontati, ci siamo addentrati nella metropoli più grande, o meglio, popolosa d’Europa.

Cambio un po’ i tempi, voglio un ricordo presente.

Cambiamo treno a Zeytinburnu, e prendiamo il tram. La zona vicino all’aeroporto è molto neutra, perlopiù residenziale e priva di spunti interessanti. Proseguendo sul T1, che collega gli estremi dei quartieri più turisticamente caldi della città, si ha una buona percezione di quanto contrastante e paradossale sia, Istanbul, tra i suoi vicoli degradati, i grandi palazzi e i molti mercati all’aperto. Arriviamo alla nostra fermata, o quella che credevamo tale: Karaköy. Qui ci aspettava una ripida salita, contornata da scalini stretti perlopiù riempiti da macchine parcheggiate e banchetti espositivi. Cambiamo 100 euro. Scopriremo pressoché poi sufficienti per sei giorni di sopravvivenza. Una salita ci aspettava, dicevo, ripidissima. Quasi che qualcuno volesse nasconderci anche da lì Istanbul. O per lo meno farcela conquistare. E’ stato un viaggio di conquiste, a volte abbastanza faticose. Le valigie contribuirono in ciò. Il fatto che non riuscissimo a trovare Tolga, pure. Lì, la prima strana sensazione: l’essere praticamente isolati, senza internet. L’abbiamo elemosinato in un piccolo bar, per del the fresco. In questa scelta si notava la nostra poca famigliarità con Istanbul. Presto la espliciterò, per coloro che sono ancora *nuovi* a questa città. Contattiamo infine Tolga e saliamo le rampe di scale che ci portano al terzo piano, al nostro appartamento. Piccolo, essenziale, non fosse per la mancanza di fornelli. Questo ci manda subito in panico: come avremmo cucinato? Un piccolo giro con Tolga, per scoprire la chicca dell’appartamento, ossia la vista della torre di Galata dal terrazzo. Il cibo, quindi, era già un problema. Più tardi, avremmo capito quanto sarebbe accresciuto, lievitato tra i palazzi di Istanbul. Anzi, tra poco. Decidiamo di uscire di casa e di girovagare un poco, a zonzo per Beyoğlu, per fare la spesa. Saliamo, costeggiando ancora dei piccoli e intimi negozi e caffetterie, molto caratteristici, fino a Istiklal Cadessi, la via principale e più frequentata del quartiere, per la quale passa il famoso *nostalgik tram*, un rosso e piccolo vagoncino che si fa strada con difficoltà, tra la massa. Qui, comunque, si trovano i più occidentali *brand*, con negozi dalle vetrate scintillanti. Decidiamo di percorrere la via fino alla torre di Galata, in direzione opposta a Piazza Taksim. Muovendosi in questa direzione, gradualmente si ha come la sensazione di muoversi nel senso opposto, ossia verso l’oriente, verso l’Asia. Nei pressi della Torre, entriamo in qualche minimarket caotico, nel disordine non troviamo cibo che si confaccia alle nostre papille gustative. Specie alle mie, e incomincio a disperare. Fortunatamente, troviamo un’insegna di un Sok, che, secondo un’azzardata ipotesi etimologica di Sara dovrebbe derivare da *suc*, il mercato. Sì, aveva ragione. Questa è la catena di supermercati più importante della Turchia. Qui, però, scopriamo un nuovo lato di questa nazione, o meglio, di questa città: la popolazione locale non fa la spesa, e da ciò deriva la carenza di viveri presenti nei supermarket. Passiamo una mezz’ora a cercare qualche sugo decente, un pesto di basilico Barilla, forse. Il nostro preferito. Nulla. Nemmeno la possibilità di comprare carne o alimenti congelati, data la mancanza di piano cottura. Prendiamo della pasta con passata p*ratik.* Praticamente la nostra condanna, penso. I salumi, ecco l’altra nota dolente. L’anno scorso, la vacanza si dipinse di fantastici pranzi nei luoghi più disparati, con panini al prosciutto cotto. *Salami* e würstel la nostra inevitabile scelta. Ci rechiamo a casa e pensiamo che la brocca per il the sia un’ottima soluzione, o meglio, l’unica, per cuocere la pasta. Affamati, compiamo scelte avventate e ne buttiamo più di 300g. Che fame, sarà buonissima!, pensiamo. Non esattamente. La vista dal terrazzo è particolare, il Kota sotto di noi, il piccolo baretto dallo slogan *food for friends*, palazzi abbandonati con architetture vagamente risalenti agli anni 50 e vicoli disordinati, con la torre di Galata a coprire, su tutto. Son mancate le fotografie, per ora. E penso sia un grande errore. Ora documento, in modo oggettivo, come fossero realmente le cose.

![](https://michelemerelli.files.wordpress.com/2014/09/istanbul-michi-886.jpg?w=482&h=723)

Giusto il tempo di provare a terminare il pasticcio, reso non troppo saporito – avremmo scoperto poi – dall’acqua di Istanbul, che ha un sapore davvero particolare e infausto, facciamo una doccia e crolliamo nel nostro letto al terzo piano.

Giovedì 28 agosto 2014

Ci svegliamo di buon ora, riposati. Facciamo colazione e ci rechiamo presto in Sultanahmet, per visitare, senza troppo sgomitare, i più importanti monumenti. Acquisiamo la *card* per i musei a 85TL, un prezzo modico, per le attrazioni incluse, che ti permette di saltare le code dei più importanti luoghi d’interesse, necessaria quindi in periodo di alta stagione. Ci buttiamo nella residenza dei grandi imperatori bizantini e romani, nel palazzo Topkapi. La facciata, maestosa ma non eccessivamente alta, fa da sfondo al *selfie* della nostra vacanza.

![](https://michelemerelli.files.wordpress.com/2014/09/istanbul-michi-256.jpg?w=1024&h=682)

Una volta entrati, notiamo un modellino che comprende tutto il palazzo, con i suoi variegati livelli e ambienti. Al centro, notiamo un viale enorme, tutt’intorno giardini e porticati. Sara, stranamente, decide di cominciare dalle cucine regali. Qui, nella penombra son esposti oggetti per i pasti, come cucchiai dalla forma particolare, ciotole cinesi coloratissime e orati o argentati calici. L’ambientazione è particolarissima, le volte in mattoni illuminate a dovere rendono il tutto molto suggestivo. Le influenze degli utensili, così come le varie epoche a cui essi appartengono, son moltissime e lontane. Vediamo alcuni pannelli informativi, Sara li legge tutti. Un po’ intontito da tanto cibo, immaginario e non reale, decidiamo di riposarci un poco nel giardino, prima di accedere ad un secondo maestoso portone. Vicino a noi scorgiamo un pendolo dorato a forma di nocciola,  anche se quest’analogia, forse, deriva dalla molta fame. Iniziamo a vedere alcune donne col *burka*, siamo incuriositi da ciò. Gli ambienti divengono arabeschi. Oro e mosaici, piastrelle colorate e scritte volteggianti su fondo scuro iniziano a creare ambienti a noi lontani. Ora il viaggio ci ha portati 2000km da casa, in Bergamo. Questo lo fa, non l’aereo. Passiamo nel dormitorio  regale, le stanze sono enormi, ai lati divani che percorrono tutto il perimetro dell’ambiente. Tappeti e fodere rosse scaldano. Siamo nella parte più intima del palazzo, nei dormitori e nei soggiorni estivi.

La vista sul Bosforo non tarda, ed è suggestiva. Traghetti e gabbiani si alternano nella spoletta sul mare, con ponti culturali all’orizzonte, in acciaio maestoso. Entriamo nella zona più storica, con le reliquie più importanti dei profeti islamici. La gente inizia ad accalcarsi eccessivamente. Vediamo il bastone di Mosé, la spada di Davide e altri oggetti simbolici, come copricapi e qualche saio. Come sottofondo, ovviamente, delle preghiere del Corano cantate direttamente da una stanza dell’ambiente da un uomo con una folta barba, simbolo di somiglianza con Maometto. Ci perdiamo qualche istante a fotografare ninfee, mentre Sara salta in sella ad un ruggente leone. E’ l’ora dei *pavilion*, piccoli edifici autonomi monolocali con divani a parete lungo tutto il perimetro, dalle colorazioni più diverse e disparate. Qui, vediamo persino la sala adibita alla circoncisione, di ciò è meglio non parlare. Ci colpisce incredibilmente il cortile con terrazzo sospeso, che fa da spazio comune, costellato da porticati colorati e da un baldacchino dal tetto dorato che dà su Beyoğlu, sulla torre di Galata, sull’”unicorno d’oro”.

![](https://michelemerelli.files.wordpress.com/2014/09/istanbul-michi-276.jpg?w=1024&h=682)

![](https://michelemerelli.files.wordpress.com/2014/09/istanbul-michi-308.jpg?w=1024&h=682)

![](https://michelemerelli.files.wordpress.com/2014/09/istanbul-michi-320.jpg?w=1024&h=682)

Ci sbizzarriamo un poco a comporre fotografie e ci spostiamo verso il tesoro,  non prima però di assaggiare i nostri panini con würstel turchi in un parco, quasi nascondendoci. Non son fenomenali, ma la fame è troppa, per non mangiarli. La coda inizia ad accrescersi colle ore, attendiamo qualche minuto ed entriamo nelle sale dei gioielli. La luce è poca, la possibilità di fare foto ancora meno. Il luccichio dei diamanti e delle molte pietre preziose però illumina a dovere gli occhi, per istantanee sensazioni. Vediamo delle armi da guerra, così come collane e anelli preziosi. Di tutta questa ricchezza, però, ricordo poco. Risuonano nelle mie orecchie, invece, le urla stridule e assordanti della donna messa a guardia, che ordina silenzio e proibisce fotografie.

Su uno scoglio, ancor prima che sorga il sole, con le onde che si incagliano quasi ritmicamente, sorgono talvolta quesiti inaspettati. Sono ancora indeciso sul tempo verbale in cui rendere questo racconto, se al passato o al presente. Forse il passato ha quella patina di storicità e anche di lontananza necessaria per rendere il racconto maggiormente emozionante, malinconico per certi versi. Proverò a cambiare, da qui in poi, vedendo che ne esce. Molto probabilmente, arriverò ad un punto in cui mi infischerò di queste sottigliezze e narrerò in modo scorrettamente vario.

Decidemmo.

No forse così è troppo.

Abbiamo deciso, poi, di visitare l’harem. Prima di entrarci, però.

Faccio fatica, diciamo che mescolerò i tempi verbali come si mescolano le più svariate spezie, nel cucinare arrosto, patate e bruschette.

Dicevo, prima di entrarci, ci facciamo accalappiare gli occhi dall’ennesima stanza dorata, con pendolo pendente. Questa, però, sia nelle rifiniture delle cupole sia nel rivestimento esterno, ha un che di unico, rispetto alle altre. Gli occhi e i nostri sensi in genere iniziano ad abituarsi a tutto questo lusso, che quasi il cervello ci fa credere di vivere nella normalità. Che tutto ciò sia comune e frequente. Dopo poche ore, usciti dal Palazzo, avremmo avuto una silente e scontata, ma   necessaria conferma del fatto che non sia così. Il villaggio dell’harem, comunque, è a mio avviso una continuazione più minuta del Palazzo. In questa zona abitavano gli ospiti e alcuni famigliari della famiglia regnante. Gli ambienti, ovviamente piastrellati, si alternano a ampi chiostri e cortili.

Ci fermiamo per una pausa in uno di questi, da cui si ha una bella vista sui quartieri occidentali di Istanbul. Qui facciamo delle foto a simpatici bimbi che giocano, immaginando che la stessa identica scena si ripeteva qualche secolo prima. Io e Sara scattiamo competitivamente una fotografia,  lascio scegliere a voi quale sia migliore.

![](https://michelemerelli.files.wordpress.com/2014/09/istanbul-michi-385.jpg?w=1024&h=682)

![](https://michelemerelli.files.wordpress.com/2014/09/istanbul-michi-408.jpg?w=1024&h=682)

![](https://michelemerelli.files.wordpress.com/2014/09/istanbul-michi-410.jpg?w=1024&h=682)

Devo essere meno descrittivo, altrimenti non finisco più.

Terminiamo la visita ormai non più stupiti dal motivo ricorrente dell’intero complesso, colori, greche e tanto oro. Affrontiamo la camminata verso le due imponenti architetture religiose, passando per un viale alberato molto affollato. Lungo questa via, immortaliamo scene di vita comune.

Sara prova a farsi spiegare come lanciare una trottola e a farla girare da un signore del posto. Entriamo, quindi, nella rinomata Aya Sofia. E ci troviamo per la prima volta in un luogo di culto totalmente avulso dai nostri canoni estetici. Gli ambienti sono alti, l’illuminazione attuata con candelabri calati dal soffitto, medaglioni dorati capeggiano agli angoli delle molte cupole, centrate su alcune parole del Corano. Ci sediamo sotto la cupola principale, alziamo la testa verso l’alto. Questo lo spettacolo.

![](https://michelemerelli.files.wordpress.com/2014/09/istanbul-michi-437.jpg?w=1024&h=682)

![](https://michelemerelli.files.wordpress.com/2014/09/istanbul-michi-446.jpg?w=1024&h=682)

La basilica è antica e, sia esternamente che internamente, specie nella cupola, è un poco malandata. Ma per un complesso del 400 è anche fisiologico. Saliamo, attraverso quelle che sembrano vie per le segrete di un castello, verso i piani alti, luoghi di preghiere per le donne. Scorgiamo due donne con velo scattarsi un *selfie*, e dei romani ci deliziano col loro comico accento. Giunti alla sommità, mi perdo nel fotografare una donna con velo viola che si affaccia ad un balcone, con un medaglione che fa da sfondo. Nel frattempo, colgo l’occasione per nascondermi a Sara, che guardo cercarmi in vano. Una mostra fotografia di iconografie religiose è inoltre esposta, e Sara dice che non son fotografie, bensì mosaici in carne ed ossa. La simpatia!

![](https://michelemerelli.files.wordpress.com/2014/09/istanbul-michi-473.jpg?w=1024&h=682)

Paghi della visita, decidiamo di uscire. Ci fermiamo però un attimo a sedere su un marmo storico, per godere di un documentario, e poi, fuori, fotografiamo i caratteristici rubinetti, utilizzati dai credenti dopo le funzioni. Ci spostiamo verso la Moschea Blu, passando per il vecchio ippodromo, ora verdeggiante e con fontane giocose. La quantità di suoni, linguaggi e odori ci porta a camminare ad occhi chiusi, affidandoci all’altro, un’esperienza consigliabile, che avremmo ripetuto più volte nel corso della vacanza. La moschea, con il grande cortile esterno, punto d’incontro per famiglie e giovani – veri e propri oratori all’aperto – è chiusa, per l’orario della preghiera. Ci  perdiamo, quindi, a curiosare tutt’intorno, leggendo di cartelloni che declamano la necessità di avvicinamento, tra le religioni, specie quelle monoteiste, mostrando le analogie tra di esse, con veri e propri alberi genealogici. Data l’ora, decidiamo che la visita del museo archeologico non vale la pena, e ci perdiamo quindi in passeggiate nel quartiere di Sultanahmet. Avendo letto che, una delle 10, o 20, cose de fare a Istanbul è entrare in una pasticceria a caso, ci facciamo tentare da cioccolatini e mandorle e dalla presenza di terrazza di un bar lì vicino. Scegliamo le quattro paste e saliamo all’ultimo piano. La vista è magnifica, possiamo ammirare il verde dell’ippodromo e le due moschee, così come buona parte del quartiere, verso Beyoğlu. Arrivano due the, benché ne avessimo ordinato solo uno. Io mi fingo allergico. Berrò per il resto del tempo di nascosto. Telecamere non ci proibiscono di fare scorta di qualche zuccherino. I pasticcini son buoni. Due di essi son particolari, son formati da sacchetti di pane dolce e intriso di miele, dal gusto davvero particolare. Poi quello al cioccolato, con pistacchio. Vera chicca turca.

![](https://michelemerelli.files.wordpress.com/2014/09/istanbul-michi-530.jpg?w=482&h=723)

Ora sorge il sole, qui, sugli scogli dell’Elba, e, parlando così tanto di dolci, sorge anche la fame. Andrò a fare colazione e svegliare gli altri, continuerò più tardi, o domani. La ricerca di cibo continuerà, fra l’altro, il nostro racconto.

Ri-eccomi.

Eravamo arrivati alla merenda. Come preannunciavo, di cibo si parlerà, nel prossimo racconto. Infatti, dopo aver assaggiato le dolcezze turche ed essere stati spennati profumatamente, abbiamo deciso di tornare a piedi verso casa, cercando un supermercato, magari più fornito del Sok del giorno prima. Abbiamo così attraversato Sultanahmet e superato il ponte di Galata, sotto il quale l’atmosfera, tra ristoranti, bar dotati di narghilè e pescatori; è davvero magnifica.

![](https://michelemerelli.files.wordpress.com/2014/09/istanbul-michi-543.jpg?w=1024&h=682)

Camminando lungo la riva, siam giunti ad un altro Sok, che però era meno fornito di quello della prima sera. Poi, abbiamo continuato il nostro cammino guidati dal GPS, che, però, non ci dava informazioni sui dislivelli della camminata. Così, dopo un giorno di camminata e di caldo, abbiamo affrontato una salita ripidissima, passando vicino all’ambasciata italiana. Il tutto, ovviamente, inutilmente, perché il BIM sulla sommità era ancor meno fornito dei Sok. Abbiamo però optato per patate e croccantelle di pollo, da cuocere, necessariamente, nel microonde: una delizia. Tornati a casa, mentre Sara, in preda a un attacco di fame e di stanchezza faceva tutti i versi di questo mondo, pregandomi di controllare che la strada scelta fosse la più veloce, abbiamo mangiato. Il tutto, anche se un po’ pesante, era alquanto soddisfacente. Così, riprese le forze, abbiamo optato di uscire per un breve giro tra le vie di Beyoğlu, alla ricerca di qualche locale per le sere successive. Arrivati in Istiklal Cadessi, abbian deciso di proseguire diritto, buttandoci in una vietta secondaria rumorosa. In effetti, i giovani erano molti, i locali pure. Nulla di paragonabile a quanto avremmo visto la sera successiva, ma comunque un posto affidabile e divertente. D’un tratto, dei suonatori di tamburi da strada hanno iniziato ad intonare canzoni conosciute, e a seguirci. Inizialmente, io ero divertito, ballavo e scherzavo. Sara probabilmente arrivò a odiarmi, in quel momento. E lo feci anch’io perché quello che ottenni fu un piccolo inseguimento da parte di questi avvoltoi instancabili. Dopo esserci mostrati sfavorevoli all’azione, si sono fortunatamente allontanati. Di scene strane simili non fu, questa, l’ultima. Siam quindi tornati a casa, esausti, da questo primo vero assaggio di Istanbul.

Venerdì 29 agosto 2014

Il secondo giorno di esplorazione della città abbiamo deciso di passarlo in Beyoğlu, tra torre di Galata e piazza Taksim, per assaporare il quartiere cioè più occidentale di Istanbul. Alcune delle attrazioni che avremmo dovuto visitare erano il museo dell’Innocenza, il Galatasaray Lisesi, il museo moderno. Ovviamente non siam riusciti a visitare alcunché di tutto ciò, ma abbian fatto molte altre cose.

Dopo aver assaggiato un pane con sedano, venduto praticamente ovunque a Istanbul, siamo entrati in una mostra particolarissima, di un artista albanese che riempiva e pasticciava in modo rivoluzionario cartine e foto storiche. Dopo aver visitato una vicina chiesa, siam scesi verso il museo dell’innocenza, mentre ingannavo Sara sul fatto che presto avremmo visto la piccola piazza Taksim, quella delle rivolte. Lei se la beveva in modo fantastico! Cercavamo, nel frattempo, anche il Limonlu Bahce, un bel locale nelle vicinanze con giardino terrazza all’aperto, consigliatoci su molti siti web. Il museo l’abbiamo trovato subito, coi suoi rossi muri esterni, ci siamo informati sul costo, ma abbiamo deciso di lasciarlo, eventualmente, per un altro momento. Per quanto riguarda il Limonlu, invece, un carinissimo signore del posto ci ha accompagnati, anche se sarebbe dovuto andare a lavorare nel vicino ufficio. Fortunatamente egli ci ha aiutati, altrimenti difficilmente avremmo trovato questo nascosto locale, dall’ingresso desueto (pensavamo). Rampe di scale, corridoi, lavagne a parete ci accoglievano, in un labirinto d’attesa. Istanbul iniziava a rivelare la sua stravaganza.

![](https://michelemerelli.files.wordpress.com/2014/09/istanbul-michi-596.jpg?w=1024&h=682)

Il quartiere del  museo, comunque, è abbastanza particolare: sebbene vicino alla frequentatissima Cadessi, presenta molte viette cieche degradate e case diroccate. Siam, quindi, risaliti verso la Cadessi, per inoltrarci in *Cicek* *Pasaji* (il passaggio dei fiori), un passaggio molto frequentato, in cui trovare mercati di pesce direttamente sulla strada o molti locali e ristoranti per la sera. La vera natura del luogo, comunque, l’avremmo assaporata solo più tardi, rimanendone estasiati. Questo è il cuore pulsante delle notti di Istanbul, ma non è l’unico. Unica nota negativa: il passaggio dei fiori, per il quale ci siam spinti in quella via, è davvero povero, piccolo e senza davvero quel *quid* in più, rispetto al resto dell’isolato.Affamati, forse non è la prima volta che scrivo questo participio, ci siam diretti verso piazza Taksim, dove avremmo mangiato. Sulla strada, ci siamo imbattuti in una preghiera collettiva in strada, davvero suggestiva. Arrivati in piazza, che è prevalentemente vuota, circondata da edifici di nuova fattura, abbiamo ammirato il monumento alla Repubblica, unico elemento che spunta e che è rafforzato dal vuoto tutt’intorno. La gente che cammina tutt’intorno è molta, ci sono alcuni rivenditori col classico carrello rosso e alcuni guidano agili per la piazza a bordo di moto, senza casco. Per il pranzo, ci rechiamo al Saraji, fastfood turco consigliato prevalentemente per la terrazza che dà sulla piazza. Abbiamo optato per panini fritti con mix di carne e patate, sorseggiando per la prima, ma non ultima volta del *cay*. Sconsigliamo fortissimamente questo locale, il prezzo non è ottimo, e il cibo di bassa qualità. La vista, però, è abbastanza buona. Abbiamo, infatti, scatto alcune bellissime foto.

![](https://michelemerelli.files.wordpress.com/2014/09/istanbul-michi-628.jpg?w=1024&h=682)

![](https://michelemerelli.files.wordpress.com/2014/09/istanbul-michi-641.jpg?w=478&h=717)

![](https://michelemerelli.files.wordpress.com/2014/09/istanbul-michi-675.jpg?w=1024&h=682)

Per Sara il

*cay*

era eccessivamente amaro, tanto che l’ha zuccherato con una decina di zollette. Proseguiamo la nostra esplorazione “occidentale” con il Gezi Park, il famoso parco delle rivolte. Anche qui rimaniamo un po delusi: non c’è molto da vedere. Sara, però, trova ciò che cercava, una bellissima fontana di delfini. Da qui in poi decidiamo di farci guidare dal viaggio: giungiamo tra alti e lussuosi hotel, nella prossimità dei cantieri dello stadio del Besiktas e presso il Dolmabahce Palace, una gigante e sontuosa reggia con più di 100 stanze.

![](https://michelemerelli.files.wordpress.com/2014/09/istanbul-michi-711.jpg?w=1024&h=682)

![](https://michelemerelli.files.wordpress.com/2014/09/istanbul-michi-722.jpg?w=491&h=737)

Per l’eccessivo costo dell’entrata, di circa 40LT, decidiamo di ammirare l’architettura solo dall’esterno. Troviamo un ragazzo cinese, armato di 60D, che ci chiede di fargli alcune foto. Provo il corpo macchina con obiettivo grandangolare molto volentieri. Iniziamo, quindi, una passeggiata per tornare verso casa, lungo il mare. Gli scorci su Üsküdar son belli, qui il mare è più ampio che nel corno d’oro. Scattiamo alcune foto e mangiamo una pannocchia godendo della vista. Sara fa un po’ da modella per me, tra le onde. Proviamo, inoltre, capigliature stravaganti.

![](https://michelemerelli.files.wordpress.com/2014/09/istanbul-michi-763.jpg?w=259&h=388)

![](https://michelemerelli.files.wordpress.com/2014/09/istanbul-michi-759.jpg?w=294&h=352)

Incamminandoci, infine, verso il museo Moderno, ci facciamo incuriosire da una colorata scalinata, dipinta coi colori dell’arcobaleno. Successivamente, ne avremmo trovate altre, ma questa è la più bella e la meglio pitturata di tutte. I colori si mischiano, salendo, e creano un forte contrasto col grigiore che regna tutt’intorno. Ovviamente, anche maculati gatti si presentano all’appello, e rendono ancora più suggestiva la salita. Ci perdiamo tra foto e composizioni per molto tempo. Saliamo e troviamo altre persone, che passano del tempo in quell’oasi di colori. I gatti iniziano ad appropinquarsi, e Sara fa amicizia con uno, casualmente, a macchie nero e bianche. Subito inizia a miagolare, affamato, benché le scodelle trabocchino di croccantelle. Mi avvicino e capisco la situazione: un altro gatto esercitava, con ringhi aggressivi, una sorta di monopolio su di esse, lo scaccio e do da mangiare al piccolo. Allo stesso tempo, Sara nota un minuscolo gatto nero, dalla coda arruffata, che fatica a salire gli alti scalini colorati. Si ferma in un angolo, indifeso, dietro di lui cola tempera nera. Proviamo a salvarlo con alcune crocchette, che non mangia. Mossi dalla fretta, riscendiamo verso la strada principale, mentre io faccio l’equilibrista sulle balaustre in discesa. I ragazzi del posto sembrano apprezzare le mie gesta.

![](https://michelemerelli.files.wordpress.com/2014/09/istanbul-michi-785.jpg?w=1024&h=682)

![](https://michelemerelli.files.wordpress.com/2014/09/istanbul-michi-820.jpg?w=439&h=659)

![](https://michelemerelli.files.wordpress.com/2014/09/istanbul-michi-822.jpg?w=467&h=701)

Dopo aver goduto di questo piccolo, magari persino semplice, angolo, abbiamo proseguito per il museo moderno, che abbiamo trovato con molta difficoltà, ricordandoci imprese “bauhausiche berlinesi”. Ci arriviamo alle 5, alle 6 avrebbe chiuso. Perfetto! Paghi del giro, sulla carta infruttuoso, nella realtà vario e imprevedibile, ci siamo riposati un poco, per prepararci al meglio alla serata, che sarebbe – avevamo pianificato – stata impegnativa. Facciamo un piccolo aperitivo a base di succo alla pesca e patatine, prima di uscire. Alcuni bimbi, escono dalla finestra dell’edificio attiguo al nostro. Ci parliamo a gesti e capiamo che vogliono il pallone che è rimasto incastrato sul terrazzo. Ci accordiamo, anche usando Google translate, sulla modalità del suo recupero. Ci guardano per tutto il tempo, e sorridono. Usciamo di casa, iniziamo a vagare per il centro.  La mattinata avevamo notato che eravamo nel pieno di un evento interculturale, di cui la mostra dell’artista albanese era una parte. I cartelloni erano di un rosa fosforescente. Infatti, passando per la Cadessi, troviamo dei nuovi cartelloni di quel famigliare colore, li seguiamo e finiamo nel mezzo di una fiera artistica multietnica. Prima di accedervi, però, rimaniamo estasiati dalla vista che si ha da quel luogo su Eyup, e sulle sue case. Luci di ogni tipo e colore brillano, e il tramonto è appena terminato. Esploriamo, quindi, gli *stands*. Subito ci fermano alcuni signori turchi, che, appena scoprono che siamo italiani, ci mostrano e ci parlano del ponte culturale creato con Roma. Ci riempiono di attenzioni, *depliant* e dolci. E ci scattano molte foto. Ad un tratto, un anziano signore scrive con dell’indelebile nero i nostri nomi, in stile arabeggiante. Li salutiamo pieni di felicità. Continuiamo il giro ammirando fotografie e quadri, alcuni di questi composti dalla tecnica “simil marmo”, non saprei come altrimenti definirla. Una ragazza cinese ci dà alcune informazioni sulla tipologia di stile pittorico. Notiamo che sono in programma molti eventi, ma sappiamo che, per il poco tempo, difficilmente riusciremo a parteciparvi. Decidiamo di tornare al Cicek, dove avevamo trovato alcune offerte per una cena gustosa. Qui la situazione ci si presenta surreale: un’infinità di gente si accalca nella stretta via, costeggiata da ambo i lati da molti tavoli a cui è seduta un’altrettanta infinità di gente che mangia e sorseggia Yeni. (Una strana vodka? Lo avremmo scoperto nei giorni successivi). Le voci si mischiano, e l’avanzare è resto ancor più arduo dai continui camerieri che propongono, nella loro lingua o in quel che assomiglia vagamente all’italiano, una volta riconosciutici, i vari menù. Sara decide di farsi guidare in questa bufera di voci e persone che *mai non resta*. Fatico a condurla in questa massa, particolarmente densa. Tutto ciò, comunque, non era che il piano terra. Il primo step della scoperta di questo quartiere. Finiamo davanti all’insegne del bar adocchiato la mattina, qui leggiamo la parola “terrazza”, o la versione turca di essa. Alziamo quindi lo sguardo. Avremmo imparato a farlo più spesso, a Istanbul, non solo per ammirare la cima dei pennacchi delle imponenti moschee. Un mondo nuovo ci si apre, scale, piani di terrazze che danno sul mare di voci, scale esterne in disuso. Ci facciamo conquistare dalla musica live di un locale vicino, con ingresso curato in mattoni. Facciamo una prima piccola rampa di scale e ci troviamo in un vero e proprio labirinto. Ci sono scale ovunque, che salgono, che scendono, che si articolano in molti modi portando a ambienti vari, alcuni più intimi, altri con grandi spazi. Alcuni vuoti, altri pieni. Saliamo con l’ascensore all’ultimo piano.

Non posso però non interrompere per dire di questa sensazione. Son le nove di mattina, le costine di ieri hanno attirato un’orda di formiche, le ho dovute ripulire. E’ quasi autunno. Nelle orecchie ho *Primavera* di Eiunadi, che per molti mesi mi ha risvegliato, la mattina. Ora fa lo stesso. La situazione è incredibilmente calma. Vedo il mare, attraverso un quadro di alberi, edera fiori rosa e case in sassi, che si muove placido, rendendo mutevole il panorama, abitualmente rigido nelle montagne bergamasche o nei palazzi milanesi.

Dicevo, siam saliti all’ultimo piano, nel modo più rapido possibile, e nel meno faticoso. Come spesso fa ogni *Sapiens* contemporaneo. Siamo molto in alto. Decidiamo di sederci in prossimità della finestra, il vento ci sferza il viso, il panorama è però magnifico. Altri edifici svettano alla nostra stessa altezza, popolati di gente che se la spassa. La vista sul Bosforo è magnifica. Miriadi di luci scintillano, definendo il contorno del corno d’oro. Alti palazzi all’orizzonte, colorati in modi dinamici. Prendiamo patatine, hamburger e granchio fritto. Mangiamo il tutto in un batter d’occhio, affamati com’eravamo. Mentre aspettiamo il cibo, cerchiamo di pensare a come sbarazzarci dei molti deplian datici alla fiera interculturale. Mettiamo da parte però gli oggetti più significativi, e su una cartina del mondo scriviamo, a turno, le città che avremmo dovuto visitare insieme. Parigi prima di tutte. Davanti a noi due ragazzi che sembrano al loro primo appuntamento. Decidiamo di spostarci, per cercare un locale in cui bere qualcosa. Per uscire, scendiamo le scale, questa volta. Incredibile scoprire quanti scorci celasse questo edificio. Scesa la prima rampa, ci troviamo in un’altra terrazza all’aperto con un piccolo bar, che dà su altri locali simili, lo sfondo è un muro in sassi ben illuminato. L’esplorazione del “bar”, poi, è proseguita nel più grande stupore. Superiamo vari ambienti quasi perdendoci. Non lasciatevi ingannare dai piccoli saloni d’ingresso degli ambienti di Istanbul. Celano un puzzle di spazi incredibilmente compenetrati e incastonati. Cerchiamo per l’offerta migliore, puntiamo al mezzo litro di birra con tequila a 12TL. Saliamo nella terrazza, ovviamente, e ci sediamo in un tavolo alto. La vista è anche qui fantastica, sopra di noi altre terrazze, che si librano leggere su vari livelli. Ci colpisce l’offerta 6 “shottini” – 25TL, anche perché la lista degli *shot* è varia. Prendiamo due tequila, un *orgasm*, un g-*spot*, e altri due bicchieri più romantici e dal gusto migliore. Iniziamo a tracannare questi gustosi pugni nello stomaco, e la realtà si fa variegata. Balliamo su *Papatoui* e altre canzoni trasmesse. Arriviamo infine alle tequile, con sale e limone. Non paghi, prendiamo anche l’offerta della birra. Sara avrebbe bevuto un’altra tequila.  Bevo la birra velocemente, e poi faccio la seconda metà a goccia sul brindisi con Sara. Un po’ alticci, decidiamo che è giunta l’ora di tornare a letto. Nulla di troppo raccomandabile, insomma, quanto fatto. Specie a Istanbul, dove scale strette e tortuose sono all’ordine del giorno. Scendiamo in qualche modo dalla terrazza, navighiamo ancora un poco nella fiumana di gente, ancora in piena, e passiamo per altre vie con club, musica house o jazz dal vivo. Mangiamo delle patatine da McDonald’s e torniamo velocemente a casa, dove, arrivati, crolliamo nel letto.

Sabato 30 agosto 2014

Il terzo giorno in Istanbul abbiamo deciso di investirlo in modo abbastanza classico, tornando a Sultanahmet e terminando di visitare quanto il primo giorno non eravamo riusciti a vedere, prima che la Istanbul Museum Card finisse. Andiamo dritti, quindi, verso il museo archeologico, vera chicca della storica città. Iniziamo la visita tra i reperti orientali. Qui il balzo temporale è importante: ci troviamo tra geroglifici, mummie e statue di pietra molto antiche, anche grandi quanto un’intera parete.

![](https://michelemerelli.files.wordpress.com/2014/09/istanbul-michi-917.jpg?w=683&h=1024)

![](https://michelemerelli.files.wordpress.com/2014/09/istanbul-michi-905.jpg?w=683&h=1024)

Ci sono resti di scrittura cuneiforme, così come sarcofagi dorati. Giochiamo a imitare le statue, e facciamo foto in compagnia di esse. Dopo questo balzo geografico, con una prima infarinatura di quanto avremmo visto, usciamo e ci dirigiamo in direzione del vero e proprio museo. Non prima, però, di passare su corridoi che si dipanano tra rovine ben posizionate, vicino alle quali si può persino bere del

*cay*

. Facciamo alcune foto, anche il cameriere, con tanto di vassoio, si mostra interessato e si fa immortalare volentieri.

![](https://michelemerelli.files.wordpress.com/2014/09/istanbul-michi-941.jpg?w=1024&h=682)

L’atmosfera è particolare, forse, però, lo è ancor di più verso sera, illuminato nel modo giusto. Ci facciamo, quasi subito dopo, colpire dall’enorme facciata del palazzo seguente, che – scopriamo – ospita un pavillon simile a quelli del palazzo Topkapi.

![](https://michelemerelli.files.wordpress.com/2014/09/istanbul-michi-964.jpg?w=1024&h=682)

Il museo Archeologico si apre con una suggestivissima sala: alcuni tra i più importanti monumenti funebri dell’antichità son raccolti nella penombra, circondati da tappezzeria rosso sangue. Troviamo tombe antiche, alcune egizie, altre greche. Dovrebbe esserci anche il famoso monumento di Alessandro Magno, ma – ci dicono – è in ristrutturazione. La classica fortuna dei giovani esploratori! Saliamo una rampa di scale e ci troviamo tra statue greche e romane, in cui troviamo raffigurate alcune delle più importanti personalità classiche. La testa dello stesso Alessandro, per esempio, così come Saffo e tanti altri poeti e artisti, dei e miti. Altre rampe di scale, quindi, ci accompagnano al piano successivo. La visita procede temporalmente a ritroso. I reperti, col passare dei passi, invecchiano sempre più. Accediamo al reparto preistorico. Qui, tra età del bronzo e quella del ferro, notiamo veramente bellissimi reperti, che trasudano di passato. Percepiamo il tempo, migliaia di anni di utilizzi e viaggi e attesa condensati in un piccolo frammento, in un ossido di ferro. La visita, comunque, inizia a stancarci. Gli oggetti sono davvero  interessanti, ma son molti e a volte ripetitivi. Leggere la storia che sta dietro ad ognuno di esso è improbabile e infattibile. Decidiamo, così, di raccogliere semplici e fugaci impressioni. Usciamo, passiamo innanzi al Topkapi e ammiriamo la Chora antica nell’adiacente parco. Qui, ci accorgiamo che la Card comprende anche la visita di essa. Curiosando sul suo interno, decidiamo di entrarci. La basilica è molto antica, forse anche più di Aya Sofia, ed è poco curata. Dentro è spoglia. L’illuminazione radente e il silenzio, al suo interno, son però surreali. E ci conquista con la sua semplicità.

![](https://michelemerelli.files.wordpress.com/2014/09/istanbul-michi-977.jpg?w=683&h=1024)

Però, non vale le 20TL da pagare all’ingresso, anche se forse noi non abbiamo notato una parte importante della chiesa: i sotterranei in cui è allestito un museo sull’arte bizantina. Nel caso vogliate visitarla, quindi, suggerisco prima di informarsi. Ci dirigiamo poi verso la Moschea Blu, non avendo intenzione di sbagliare ancora una volta l’orario della visita. Qui giunti, in effetti, l’ingresso per i turisti è permesso. E lo notiamo anche dall’immensa fila che si è creata dietro al cortile. Con un po’ di pazienza, comunque, riusciamo ad entrare. Caviglie coperte anche per gli uomini e copri spalle e velo obbligatoriamente indossati per le donne. Questa Sara.

![](https://michelemerelli.files.wordpress.com/2014/09/istanbul-michi-986.jpg?w=1024&h=682)

![](https://michelemerelli.files.wordpress.com/2014/09/istanbul-michi-993.jpg?w=527&h=791)

Ci spogliamo le scarpe e ci intrufoliamo, tra odori particolari, nella casa di Allah. L’atmosfera è caotica, molti sono i visitatori, a quell’ora, ma sontuosa. Son fenomenali le greche blu che  decorano tutte le cupole dell’edificio, e ci colpiscono le colonne contornate da scritte orate.

![](https://michelemerelli.files.wordpress.com/2014/09/istanbul-michi-995.jpg?w=1024&h=682)

Paradossalmente, comunque, alcuni bambini, che accompagnano i propri genitori alla preghiera, corrono come dannati sul tappeto. Una scena un po’ contrastante, rispetto ai molti dettami sacri. Ci avviciniamo alla balaustra che divide l’ambiente di visita con quello di preghiera e sentiamo un florilegio di italiano, con tanto di guida. La Costa crociere è appena attraccata. Ne approfittiamo per origliare amichevolmente qualche informazione, Sara si perde nelle profonde spiegazioni. Io faccio alcune fotografie. Scopriamo molte cose. Come, per esempio, il fatto che nell’islam la sepoltura è ammessa solo in campo santo, e non nelle tombe a muro, o che molte delle frasi del corano, in lingua arcaica, son decantate dai fedeli a memoria, molte volte senza comprenderne il significato. L’ambiente è comunque polivalente. Molte persone trascorrono qualche mezz’ora in comodità sul tappeto, dialogando.

![](https://michelemerelli.files.wordpress.com/2014/09/istanbul-michi-997.jpg?w=683&h=1024)

Decidiamo, quindi, di mangiare qualcosa nel parco esterno, comprando pannocchie e  kebab di pollo. Siamo attratti dalla musica che proviene dal vicino anfiteatro, e ci avviciniamo curiosi. D’un tratto, un signore inglese arriva dalle nostre spalle, chiedendoci se sia nostro il portafoglio. Un vero colpo di fortuna! Lo show è particolare, simile a una banda cittadina, una schiera di persone suona tonalità varie, con una guida che più a un maestro, somiglia a un incitatore da stadio. Il pubblico, saltuariamente, esulta in fervore. Arriviamo però tardi, lo spettacolo sta per finire.

Ci muoviamo in direzione del Gran Bazar, sarà un pomeriggio di acquisti, questo quanto pensa Sara. Io già prevedo sofferenza. Ci districhiamo tra altri vicoli. L’occhio blu, simbolo di Istanbul, è ovunque. Ci osserva. Un giovane cammina sulla strada con un enorme sacco di iuta al suo seguito, colmo di plastica e altra spazzatura. Sembra un mulo umano, ci fa un certo effetto. Seguiamo la folta schiera di turisti, che ci guida dritti all’ingresso del Bazar. Inizialmente siamo molto delusi: il viale principale è molto occidentale, e sembra che, in un edificio storico, sia stato impiantato artificialmente un seme di Oriocenter. Il segreto, anche qui, è muoversi nello stretto, nel secondario. Ci accoglie presto, infatti, un ambiente più alto, con volte in mattoni.

![](https://michelemerelli.files.wordpress.com/2014/09/istanbul-michi-1029.jpg?w=1024&h=682)

![](https://michelemerelli.files.wordpress.com/2014/09/istanbul-michi-1039.jpg?w=1024&h=682)

Da qui in poi il senso dell’orientamento è perso. L’incredibile numero di rivenditori, che espongono merci molto simili nei materiali, sparsi in una scacchiera di passaggi, è incredibilmente labirintica. In questa trappola topologica, pervasa di sapori e profumi caratteristici, si possono ammirare una quantità indicibile di vestiti, borse, spezie, dolci, bigiotteria e oli d’essenza.

![](https://michelemerelli.files.wordpress.com/2014/09/istanbul-michi-1062.jpg?w=683&h=1024)

Proprio un venditore di quest’ultimi ci fa suoi all’ingresso, cospargendo i nostri polsi di oli con essenze naturali, che molto ricordano i profumi poi usati dalle più prestigiose marche occidentali. Sara prova pantaloni, scandaglia miliardi di orecchini, ammira borse in cuoio senza essere convinta da nulla. Diventiamo di casa, con un inventario quasi completo dei prezzi degli oggetti venduti. Con alcuni contrattiamo, con altri scappiamo, con altri ancora ci perdiamo a chiacchierare. Uno di questi, ad esempio, dice di essere di Torino. Specifica subito: ha una moglie italiana, piemontese, la terza. Sara teme di entrare a sua volta nella lista, quindi, ci facciamo una risata e lo superiamo. La gentilezza dei venditori è particolare, così come la loro malleabilità linguistica e comportamentale. Ci facciamo ingolosire da uno stand di dolci pasticci. Il giovane commesso ci fa subito assaggiare alcuni pasticcini. Sono fenomenali. Sara cerca di non mostrarsi troppo attratta da queste bombe di gusto, io non riesco. E il giovane ci prende gusto, mushmellow immersi nel cioccolato, nocciole, miele, tutto ciò incomincia a formare coreografie deliziose nelle nostre bocche. Sentiamo, però, il bisogno allontanarci da queste trappole. Lo facciamo con stile, ringraziando il ragazzo e fotografandolo, mentre lui ricambia con un sorriso a 32 denti, e sicuramente qualche carie.

![](https://michelemerelli.files.wordpress.com/2014/09/istanbul-michi-1070.jpg?w=1024&h=682)

Purtroppo è venuto sfuocato. Proseguiamo la nostra odissea, la prima delle tante, tra viali più o meno larghi. Alcuni luoghi hanno dei soffitti dipinti con tonalità accese, altri son più dismessi. Incontriamo altri negozi di oggetti classici, come porcellane e lanterne colorate. Uno di questi è tappezzato di tessuto rosso, risaltandone così i colori delle lampade, Sara se ne innamora subito. Ricordo anche il venditore di zainetti artigianali in tessuto caldo, con greche sudamericane. Parliamo qualche minuto anche con lui, che ci scambia inizialmente per spagnoli. Scopriamo da ciò che la seconda percentuale più alta di visitatori del Bazar proviene proprio dal Sud America.

Il mio iPhone inizia a riprodurre *La pioggia nel pineto*. Forse sì, manca un po’ di poesia in questo racconto. Forse, si nota il digiuno da ogni forma di letteratura e poesia, in tutto ciò. Citai Magris, l’anno scorso, Leopardi e chissà chi altro. Scrivo con difficoltà e *non s’ode voce del mare.* Stamattina, fra l’altro, qui “sull’esilio dell’Elba” ha *piovuto*. Quante altre casualità e coincidenze accadranno?

Sara comunque, la mia Ermione, mi trascina in centinaia di negozi, alla ricerca degli orecchini perfetti: ciondolanti e colorati. I commercianti cercano di farci passare come pietre preziose e  argento i materiali di chiara bigiotteria degli orecchini. I prezzi sono un po’ troppo alti, la mia stanchezza inizia a farsi sentire, e così decidiamo di cercare un valico per uscire da quella giungla. Facciamo la scelta giusta: presto, molti negozi avrebbero chiuso. Al di fuori del Bazar c’è anche una curiosa è poco visitata moschea. Meno colorata delle altre, vale comunque una breve visita. Abbiamo quindi vagato per le vie di Fatih, in direzione Suleymaniye. Questa zona, specie nei momenti di chiusura dei negozi, è davvero suggestiva e incredibile. Vicoli in ciottolato costeggiano saracinesche riempite di murales. Salgono e  scendono, seguendo la topologia del luogo. Vi è poca gente. Un po’ di spazzatura sulla strada. Gli edifici, perlopiù degradati, ospitano filiere e piccoli magazzini di tessuti.

Qui nascono, probabilmente, molti degli oggetti che ci avevano meravigliato fino a qualche minuto prima. Seguiamo le indicazioni per la moschea, che troviamo svettante su una vicina collina. Alcune recensioni affermavano che questa non ha nulla da invidiare alle più classiche moschee del centro. Non posso che confermare queste fonti. La moschea è molto più silenziosa, ma ugualmente colorata e strutturata, se confrontata con quella Blu. Rispetto ad essa, però, c’è da notare un’altra forte antitesi: la colorazione più calda, data anche dalle luci aranciognole che colorano la cupola centrale. Qui, poi, assistiamo a un profondo e fertile scambio di opinioni tra un giovane islamico, che scopriamo essere al decimo giorno di volontariato, presso la moschea, e un anziano avvocato tedesco.

![](https://michelemerelli.files.wordpress.com/2014/09/istanbul-michi-1096.jpg?w=522&h=783)

Le domande dell’occidentale son delle più disparate. Da esse traiamo molte informazioni. Ad esempio sull’aspetto dei monaci islamici, che è tale per richiamare il profeta Moamed, o sulla reale, e non mediatica, immagine dell’Islam, in cui le donne son ben più rispettate dei classici dipinti occidentali. Parlano poi del rapporto tra legge, morale e religione. Ne siamo estasiati. La notte intanto avanza, e le luci della moschea divengono sempre più dominanti. Usciamo dalla moschea che è il tramonto. La vista dal piazzale esterno è suggestiva. Anche un po’ romantica, una coppia di ragazzi infatti si bacia seduti sulla balaustra, appena però si accorgono della nostra presenza, la donna velocemente si ricopre, col velo.

![](https://michelemerelli.files.wordpress.com/2014/09/istanbul-michi-1113.jpg?w=1024&h=682)

![](https://michelemerelli.files.wordpress.com/2014/09/istanbul-michi-1128.jpg?w=1024&h=601)

Decidiamo di non disturbare oltre e, notando un bar terrazza lì vicino, cerchiamo un modo per salirci. L’epopea. Il bar si chiama Sultan Cafe Vale.

![](https://michelemerelli.files.wordpress.com/2014/09/istanbul-michi-1134.jpg?w=683&h=1024)

Segnatevi questo nome, se riuscirete a raggiungerlo avrete trovato l’Eldorado di Istanbul. La nostra salita alla terrazza, comunque, è stata parecchio faticosa. Per una qualche ragione, di recente è stato cambiato l’ingresso per la  terrazza. Noi abbiamo utilizzato quello vecchio. Siam saliti per scale diroccate, passando per corridoi bui e dismessi, fino ad arrivare a un punto morto. Siam allora tornati indietro di corsa. L’entrata per il cafe è dall’altro lato della strada. Saliamo ancora rampe di scale simili alle precedenti, ma questa volta ci troviamo in giovane locale, che si estende su una grande terrazza. La vista, da qui, ci fa rimaner subito senza fiato. Prima di narrarvela, fatemi prendere qualcosa da bere – “un

*cay*

, per cortesia”. Ecco il trucco a cui accennavo all’inizio del racconto, in ogni occasione, se vorrete riposare per qualche istante, magari godendo di un panorama unico, o semplicemente usare un po’ il Wi-Fi, ordinate un

*cay*

. Spendiamo 4TL in due, lo zuccheriamo quanto vogliamo e nascondiamo altri zuccherini nei taschini, per le colazioni dei giorni successivi. 4TL, 70 centesimi a testa. Se mi chiedessero una prova del fatto che i soldi non fanno la felicità, porterei  sicuramente quest’esperienza. Iniziamo a sorseggiare il

*cay*

. Un gusto più dolce, godibile. Il suo colore miele, pian piano che lo sorseggiamo, va a dipingere i tetti di tutta la città. La moschea di Suleymaniye si infuoca.  Purtroppo, la macchina fotografica mi si scarica. Così facciamo qualche fotografia, dei video, uno dei quali non viene registrato, e per il resto ci godiamo il panorama. Dei

*cay*

non resta che un sorso, è quasi notte. Ma ancor prima che le luci umane possano divenire protagoniste, si innalzano canti di preghiera che giungono da ogni angolo della città. Non ho parole per rendere al meglio questo istante. Dovete viverlo. Finiamo i

*cay*

, il vento è molto forte, ma quell’indicibile spettacolo ci trattiene a sé. Si illuminano la torre di Galata, il ponte sul Corno d’Oro, quello di Ortokay, i vari traghetti son come lucciole nei boschivo mare e buio. Alcuni fuochi d’artificio esplodono vicino a Besiktas. A Istanbul spesso scoppiano variopinti spettacoli pirotecnici. Non vi è alcuna motivazione, ma tutti sanno il perché. Noi non ci spieghiamo il perché, invece, dei fuochi d’artificio esplosi all’altezza della terrazza, improvvisamente. A volte, a Istanbul, accadono fatti inspiegabili, son decisamente i più divertenti. Prima di abbandonare quel paradiso, per tornare “nell’inferno” del quartiere, che diveniva sempre più buio, faccio un video a Sara. Su le mani per tutto ciò! Passare per queste vie, di sera, non è del tutto consigliabile, ma è anch’esso un tassello importante di viaggio. Ripide discese ci guidano verso Eminönü, attraverso alcune finestre rotte scorgiamo grandi spazi, poco illuminati, in cui qualche lavoratore sta ancora filando. Visitiamo la “moschea sul mare”, al cui esterno si accalcano molte famiglie per trascorrere in compagnia la sera. Qui, la televisione non sembra esistere. Le luci del ponte sul Bosforo ci invitano a sedere per un po’ in uno dei tanti locali, infatti ci fermiamo e decidiamo di rilassarci con del

*cay*

, fumando tradizionalmente narghilè. Il momento della scelta del gusto è ardua. Assaggiamo fragola, cappuccino e decidiamo per pesca. Lo fumiamo alternandolo a patatine e a rapidi sorsi di

*cay*

. Proviamo invano a fare cerchi, decidiamo che non ne siamo capaci. L’acqua del Bosforo, a pochi metri da noi, è nera nella sua notte, rassicurata solo da qualche luminoso traghetto. Ci rilassiamo moltissimo, ma la fame comincia ad essere insostenibile. Ci incamminiamo verso casa con l’intento di prepararci una pasta, ma, nelle vicinanze della torre di Galata, ci facciamo tentare da un kebab al pollo, che al costo di 3.5LT è veramente un affare! Lo scaldiamo appena giunti a casa, e ce lo gustiamo profondamente. Giusto il tempo di digerirlo, e siamo a letto. Sfiniti.

Domenica 31 agosto 2014

“Mi devo svegliare per preparare qualcosa all’amore, da portare a letto!”. Facciamo una buona colazione ancora intorpiditi, con i classici panini con crema alla nocciola.

Andrò a preparamene uno anche adesso, visto che è mattina e devo risvegliarmi.

Usciamo di casa con l’intento di recuperare la visita al Museo Moderno. Prima di arrivarci, però, entriamo nella mosche attigua, che ci sorprende colla sua mattutina calma. Non è molto presto, a dire il vero, son le nove e mezza. Eppure Istanbul è una città lenta. Si popola realmente solo dopo il mezzodì. E vien mantenuta in vita dai suoi abitanti in modo frenetico fino a tarda notte. Arriviamo al Museo che son passate da poco le dieci,  poco dopo quindi l’orario dell’apertura. Se siete studenti e mostrate la carta d’identità, l’ingresso costa 10LT. E son ben spesi. Nell’istante stesso in cui vi entrate, vi trovate nella modernità artistica. E trovate linguaggi stilistici ben più vicini a quelli occidentali. Forse per questo, dopo giorni di greche, scritture arabe e poca iconografica, ci sembra di apprezzarne il contenuto in modo così diretto. Le opere qui esposte, che in prevalenza provengono dalle varie edizioni della Biennale di Istanbul, son molte. Perdiamo un’intera mattinata nell’esplorazione. La sala d’accoglienza ha  murales colorati che richiamano le greche dei giorni precedenti su una parete, presenta un’enorme ciliegia nera, totalmente riflettente, presso la quale ci saremmo scattati delle foto, scorci sul vicino Bosforo, scritte a led sui muri e una centrale struttura in plexiglas, scalfita da molti proiettili, grazie alla quale si scende al piano inferiore.

![](https://michelemerelli.files.wordpress.com/2014/09/istanbul-michi-1326.jpg?w=1024&h=682)

Proseguendo nel nostro giro, troviamo  altri strambi e interessanti esempi di contemporaneità. Un pianoforte sospeso, in una rombante impennata.

![](https://michelemerelli.files.wordpress.com/2014/09/istanbul-michi-1179.jpg?w=1024&h=682)

Un insieme ordinato di palline blu, sospese da invisibili fili di nylon, che – scopriremo poi – altro non sono che fluttuanti elettroni, messi in compartecipazione tra atomi di idrogeno e ossigeno per creare una molecola d’acqua.

![](https://michelemerelli.files.wordpress.com/2014/09/istanbul-michi-1192.jpg?w=1024&h=682)

Cartoni animati dal contenuto erotico esplicito, che ben descrivono la situazione matrimoniale dei secoli precedenti. Una ciliegia enorme, nera e riflettente.

![](https://michelemerelli.files.wordpress.com/2014/09/istanbul-michi-1167.jpg?w=1024&h=682)

La  parte finale di questa carrellata contemporanea, prevede un quadro enigmatico. Una donna si fotografa le gambe, aperte nella posizione del parto. La fotografia è divisa in due, lo sfondo è un soggiorno. A sinistra, si scorge un neonato, che dopo non ritroviamo. A voi l’interpretazione. Vediamo poi una lampada di specchi e colori, che illumina una stanza in modo caotico. Poi un significante video che ritrae un condominio con tende di Beirut, durante il quale scricci salta in aria! Scendiamo poi nel piano inferiore, con scale sostenute da catene, che proteggono dalla caduta. Qui troviamo un’interessante mostra sulla musica, e sul suo rapporto con l’arte figurativa e ottica. Molti  sono i video proiettati. In uno, una donna con velo intona un profondo alleluja, sulle note dell’omonima canzone. In un altro, invece,

*strumenti innumerevoli*

, lasciati alla Natura, con i suoi agenti atmosferici e fisici, suonano melodie – oserei dire – jazz.

![](https://michelemerelli.files.wordpress.com/2014/09/istanbul-michi-1209.jpg?w=1024&h=682)

Più avanti, poi, una sala accoglie pannelli su cui son proiettati video di singoli palloncini, in acqua, che molto ricordano una pratica di svago comune a Istanbul: il “tiro al palloncino del Bosforo”.

![](https://michelemerelli.files.wordpress.com/2014/09/istanbul-michi-1260.jpg?w=683&h=1024)

L’ambiente è realmente marino, e ci perdiamo a far scoppiare palloncini, tentando di immortalare questi momenti. Sara, poi, si sdraia sotto il livello del mare,  compie alcuni salti per la mia macchina fotografica, mentre altri visitatori, visibilmente, ci considerano pazzi. Successivamente, incontriamo un piccolo pupazzetto seduto in cima ad un cumulo di sabbia, che ammira uno sproporzionato autoparlante. A voi la ricerca del senso. Passiamo, quindi, al reparto di ascolto. Scegliamo una cassetta audio da una mensola appesa al muro, e compiamo un viaggio nel passato tecnologico, in cui non esistevano metodi istantanei per tornare all’inizio. Per riascoltare, per resettare, bisogna attendere il lavoro fisico compiuto sul nastro. Ad ogni modo, Sara ascolta

*Lost in Bazar*

, casualmente. Io una poltiglia di suoni, che fatico a decifrare, ancor più casualmente.

![](https://michelemerelli.files.wordpress.com/2014/09/istanbul-michi-1275.jpg?w=468&h=702)

![](https://michelemerelli.files.wordpress.com/2014/09/istanbul-michi-1276.jpg?w=1024&h=682)

Nella variegata offerta del museo, troviamo poi una mostra fotografica sulle recenti ribellioni e proteste, che si son avute in territorio turco, ma  non solo. Passiamo poi sotto molti volatili a forma di libro, la stanza forse più iconica di questo Museo.

![](https://michelemerelli.files.wordpress.com/2014/09/istanbul-michi-1290.jpg?w=1024&h=588)

Andiamo poi verso Sultanahmet, per visitare la storica Basilica Cistern, risalente alla prima epoca romana (IV secolo d.c.). Qui, dopo una breve coda, paghiamo il biglietto, di 20TL. Purtroppo, essendo un luogo gestito da privati, non si ottengono sconti per la Museum Card, né tanto meno son presenti sconti per categorie particolari di persone. L’atmosfera al suo interno, comunque, è unica. Moltissime colonne, illuminate con flebili luci arancioni, si riflettono nello specchio d’acqua sottostante, ultimo retaggio di epoche remote. La gente è indubbiamente molta, e forse non è il momento più adatto per contemplare quell’ambiente. Ma la meraviglia di scorci imprevisti, nell’armonicità delle colonne in pietra, la piattezza dell’acqua sottostante, rotta solo dai movimenti di alcuni pesci, ci fa presto trascendere la folla.

![](https://michelemerelli.files.wordpress.com/2014/09/istanbul-michi-1329.jpg?w=1024&h=682)

Cerchiamo di scattarci foto, ma data l’oscurità del luogo le foto difficilmente escono bene, senza treppiede (che, fra l’altro, non può essere utilizzato).  All’ingresso, leggiamo della leggenda di Medusa, di cui, inizialmente, non comprendiamo il nesso. Su questi cartelloni si legge di un ritrovamento archeologico, grazie al quale furono portate alla luce due visi identici della mitologica creatura. Una delle quali, però, si dice essere stata rinvenuta col viso rovesciato. Successivamente, scorgiamo anche dei cartelli che guidano proprio verso la Medusa, ci incuriosiamo sempre più. Durante la camminata “palafittica”, notiamo che un gruppo di persone si diverte a toccare in modo strambo un pilone portante. Scopriamo che questo presenta un’insenatura, e, similmente a quanto accade per il toro in Galleria a Milano, se si pone il pollice al suo interno, compiendo col palmo un giro intero intorno allo stesso, esso garantirà Forza. Inutile dire che, né io né tantomeno Sara, ricordiamolo!, ci siam riusciti, essendo un movimento, quello da fare, molto complesso. Alzate le antenne: si rischia facilmente il radio! Scherzi a parte, arriviamo, finalmente, alle due colonne che hanno come base il doppio viso della Medusa. Anche qui di foto non riesco a farne, purtroppo. Troppa gente si accalcava al loro cospetto. Camminiamo ancora un po’, e ci dirigiamo verso l’uscita. Il buio, il fresco e l’atmosfera amena creata anche dalla musica, nonché la storicità che permane la cisterna, sicuramente contribuiscono a fare di questa attrazione una delle più consigliate della “turistica” Sultanahmet. Prossima tappa della giornata sarebbe stato il traghetto, il primo!, verso il versante asiatico di Istanbul. Per raggiungere il porto di Eminönü, da cui partono i principali traghetti, passiamo per il parco di Gulhane, durante il tragitto notiamo locali con sale di tappeti e cuscini, un filatore degli stessi che lavora con la spola, tra ordito e trama.

![](https://michelemerelli.files.wordpress.com/2014/09/istanbul-michi-1356.jpg?w=1024&h=682)

E rivenditori di cibi vari. Prendo pane  di sesamo. Prendo anche un cibo locale, per placare la fame: focaccia azzima con patate. E olio di peperoncino, che odio! Dopo tentennamenti, lo mangio.

![](https://michelemerelli.files.wordpress.com/2014/09/istanbul-michi-1365.jpg?w=496&h=744)

Sara, nel frattempo, fotografa le varie scene di vita quotidiana che si susseguono in quel luogo, perfetto per picnic domenicali. Poi, incontra un bimbo cinese, che saluta in modo sciolto. Si illumina di gioia, chiede moltissime  fotografie, tra le sculture colorate disseminate nel parco.

![](https://michelemerelli.files.wordpress.com/2014/09/istanbul-michi-1389.jpg?w=546&h=819)

Camminiamo, infine, lungo il mare, arrivando al porto. Sara, finalmente, prende del pesce (

*balik)*

con pane, cipolle, che, anche se non voleva, il commesso frenetico ha dovuto lasciarle, e lische. Traghettiamo verso Kadıköy, scambiandolo per Üsküdar. Nonappena approdiamo sulla sponda asiatica, Sara esplode in una felicità incontrollabile, realizzando di aver visitato tutti i continenti del mondo.

![](https://michelemerelli.files.wordpress.com/2014/09/istanbul-michi-1403.jpg?w=1024&h=682)

Questo, alla fine, è il fascino di Istanbul. L’essere su un confine, poterlo sperimentare in tutta la sua impotenza. Arrivati qui, infatti, mancano le donne col velo, e ci troviamo tra negozi di stampo molto occidentale. Troviamo anche molti poliziotti in squadra antisommossa, e ci sono camionette ovunque, apparentemente solo per una manifestazione di qualche decina di persone.

![](https://michelemerelli.files.wordpress.com/2014/09/istanbul-michi-1406.jpg?w=1024&h=682)

Giriamo per Moda, il quartiere

*clou*

di Kadıköy, che molto assomiglia a un bazar a ciel sereno. I rivenditori di scarpe, così come quelli di verdure e vestiti non tardano a presentarsi. Ci sono anche piccoli criceti e un buone morto, posto a testa in giù in un vaso. Compro da uno un paio di Vans, o qualcosa che molto ci assomiglia, per poco più di 12€. Sara mi trascina in altri negozi di bigiotteria, che sono enormi, ma dentro i quali non trova l’orecchino giusto per lei. Prova anche un vestito a fiori, che si rivela essere solo teoricamente bello.

![](https://michelemerelli.files.wordpress.com/2014/09/istanbul-michi-1417.jpg?w=456&h=684)

Visitiamo negozi di vestiti (

*Breaking Bad*

!), scarpe, souvenir. E ancora orecchini, molti. Qui – notiamo – costa tutto molto meno del Bazar. Alla fine, Sara opta per un paio di questi, pendenti e colorati. E’ visibilmente felice e sollevata. Fin quando non iniziamo a sorseggiare un

*cay*

, e a giocare a dama. In realtà, va detto, il nostro intento sarebbe stato diverso: giocare a

*backgammon*

. Mendichiamo insegnamenti da alcuni ragazzi fuori da un bar, da cui capiamo ben poco. Giochiamo allora a dama, anche se ci sentiamo un po’ fuori luogo. Sara perde malissimamente la prima partita. Io me la godo sorseggiando del tè.

![](https://michelemerelli.files.wordpress.com/2014/09/istanbul-michi-1419.jpg?w=464&h=696)

Le concedo una rivincita, essendo lei convinta di poter far meglio. In effetti è così! Complice anche qualche mio errore di troppo, perdo molte pedine. Ma poi il *cay* entra in circolo. E a suon di mangiate (qui si che mi son fatto le scorpacciate!) e mosse astute la metto all’angolo, senza possibilità di scelta. Sara, che si dava per vincitrice da molto, torna vinta. Non vuole più muovere.

![](https://michelemerelli.files.wordpress.com/2014/09/istanbul-michi-1431.jpg?w=1024&h=682)

Salutiamo il quartiere sul sottofondo musicale di un gruppo di artisti di strada, composto, tra gli altri, da un violinista cieco, intenzionati ad ammirare il tramonto dalla riva.

![](https://michelemerelli.files.wordpress.com/2014/09/istanbul-michi-1441.jpg?w=683&h=1024)

Superiamo gli scogli, e ci godiamo la vista su Sultanahmet, col mare e col cielo sempre più rossi, mentre battelli frastagliano il Bosforo, gabbiani il cielo, moschee  l’orizzonte.

![](https://michelemerelli.files.wordpress.com/2014/09/istanbul-michi-1474.jpg?w=1024&h=682)

Sugli scogli conosciamo due simpatici giovani ragazzi, Caterina e Matteo. Lei russa, lui turco. Ci affascina la loro storia, sempre più attuale, cosmopolita. Ci consigliano molto Büyükada, la più grande (*büyük*) delle Isole del principe. E così decidiamo che il giorno seguente saremmo andati lì, invece che a Sile. Ci scattiamo vicendevolmente delle fotografie. Parliamo ancora un po’ dei quartieri di Istanbul, lei ci consiglia molto Ortokay, per la sera. Facendosi però velocemente buio, cerchiamo un pullman per Üsküdar. Anche se non sapevamo bene cosa avremmo fatto, lì giunti, perché pensavamo non fosse il momento migliore per visitare quel quartiere. Camminiamo nella caotica e inquinata giungla dei pullman, e riusciamo a trovare il pullman 12. Preoccupati i perdere la fermata, chiediamo informazioni ad alcune ragazze. Quando scoprono che vogliamo visitare il quartiere di Üsküdar, a quell’ora, ci dissuadono fortemente, specialmente perché Sara è in pantaloncini. Scendiamo, quindi, nella zona più centrale. A dire il vero, qui, la zona è simile a altri quartieri, nulla di troppo preoccupante. Notiamo un supermarket. Anche se perplessi, entriamo. Esploriamo un po’ e la situazione non sembra essere diversa al Sok di Beyoğlu. Troviamo però affettati un po’ più vari, ne prendiamo qualcuno per il pranzo del giorno seguente. Poi, improvvisamente notiamo il secondo piano. Saliamo. Spazzolini, cianfrusaglie per la casa e detersivi. Sara, scherzosamente, nella sua triste comicità, dice: “Adesso troviamo il pesto”. Non finisce di nominarlo che appare, divinamente posto nello scaffale sughi. Lo sfondo della scritta Barilla sembra più rosso del solito.

![](https://michelemerelli.files.wordpress.com/2014/09/istanbul-michi-1487.jpg?w=505&h=758)

Ci armiamo di viveri per il resto della vacanza, anche se poi, appesantiti sopratutto dalla tanica di acqua da 5lt, fatichiamo a visitare il quartiere. Percorriamo un poco il lungo mare, partendo dal porto, e passiamo attraverso una piccola fiera a favore della popolazione palestinese. Lo sfondo acquoso dello stretto, che riflette le molti luci dei quartieri agli antipodi, romanticamente accompagna il nostro cammino. D’un tratto, cominciano a esplodere fuochi d’artificio.

![](https://michelemerelli.files.wordpress.com/2014/09/istanbul-michi-1498.jpg?w=1024&h=682)

Contempliamo i loro bagliori nel cielo e in mare. Troviamo, quindi, un bel locale sul mare, che ha trasformato delle scalinate in comodi posti a sedere, con tappeti e cuscini. E, mentre beviamo del

*cay*

, scorgiamo anche la Kiz Kulesi, famosa torre sul mare. Stanchi però per il carico e per la giornata, decidiamo di far presto ritorno a Beyoğlu. Prendiamo così il battello, che di sera è ancora più magico. La sensazione è proprio quella di essere in più città, forse in più continenti, allo stesso tempo. Le luci accrescono questa sensazione, focalizzando attenzioni. Vediamo il palazzo imperiale, le moschee, il ponte di Ortokay, la torre di Galata. Stili, tempi e luoghi si mischiano, col muoversi del traghetto, e condensano nel nostro sensazionale presente di sensazione, angolazioni e prospettive sempre diverse. Questa è la magia di Istanbul, e della notte. Questa l’impressione.

![](https://michelemerelli.files.wordpress.com/2014/09/istanbul-michi-1512.jpg?w=1024&h=682)

Son sul pullman verso Milano, il portatile è caldo sulle mie gambe, effetto stalla accresciuto. L’aria la respiro, incondizionatamente.

Torniamo a noi, e a Eminönü. Le moschee troneggiano, sceso il sole, nella loro illuminazione giallognola e uniforme. Noi percorriamo a piedi l’ultimo tratto, passando per il ponte di Galata  poi costeggiando la costa, a Karakoy. Qui, passando per una via poco affollata, ci vediamo avvicinare da un branco di cani randagi. Manteniamo la calma e raggiungiamo il viale principale col cuore alla gola. Qui giunti, proviamo a interporre le macchine tra noi e loro, inutilmente. Fortunatamente, però, riusciamo a svignarcela, con un altro attraversamento. Subito dopo Sara viene urtata da un passante, che, forse, voleva intimidirmi con un piccolo ceffone. Sorridendo rispetto agli avvertimenti delle ragazze sul pullman, ce ne andiamo a letto.

Piccola nota: Istanbul non è affatto pericolosa, la nostra lettura alla situazione forse ha portato a pensarlo. In realtà, è consigliabile stare nelle zone più turistiche, almeno la sera, così come in molte altre città europee e non. Il rispetto della cultura e della tradizione altrui, ovviamente, è poi la prima forma di prevenzione per eventuali situazioni scomode.

Lunedì 1 settembre 2014

L’ultima vera giornata di visita ad Istanbul abbiamo deciso di non visitare Istanbul. O meglio, non solo quello. Sebbene inizialmente desiderassimo, almeno un giorno, cercare il fresco in qualche località di mare turca, per esempio Sile, dal momento che ci era stato, sia online che da Caterina, consigliato di visitare le vicine Isole del Principe ed non essendo il meteo troppo favorevole, abbiamo optato per trascorrere una mezza giornata sulla bucolica Buyukada. Partiamo, al solito, da Eminönü, anche se è forse più consigliabile prendere la nave diretta da Kabataş. Facciamo scalo a Kadıköy, dove ci fermiamo per un’ora scarsa. Sara qui è quasi tentata di comprare una borsa in pelle, da Mavi. Pensando però alle possibili reazioni alzanesi, si limita e lo mantiene l’acquisto un sogno. Ci intrufoliamo  in una pasticceria. Le paste son particolari, alcune con gelatina, altri con frutta secca, nessuna con creme pasticciere. Tanto pistacchio. Così, ne prendiamo una manciata per il viaggio in barca. Per arrivare a Buyukada, l’isola più a sud dell’arcipelago, costeggiamo molte piccole isole, con paesaggi naturali che ci conquistano coi loro burroni rocciosi sul mare. I pasticcini si rivelano molto saporiti, e sono un’ottima e economica merenda. Li paghiamo, infatti, solo 3TL, a differenza di quelli mangiati in Sultanahmet qualche giorno prima.  Sono molto dolci e Sara apprezza molto. Come, forse, si può notare da questa fotografia.

, scorgiamo anche la Kiz Kulesi, famosa torre sul mare. Stanchi però per il carico e per la giornata, decidiamo di far presto ritorno a Beyoğlu. Prendiamo così il battello, che di sera è ancora più magico. La sensazione è proprio quella di essere in più città, forse in più continenti, allo stesso tempo. Le luci accrescono questa sensazione, focalizzando attenzioni. Vediamo il palazzo imperiale, le moschee, il ponte di Ortokay, la torre di Galata. Stili, tempi e luoghi si mischiano, col muoversi del traghetto, e condensano nel nostro sensazionale presente di sensazione, angolazioni e prospettive sempre diverse. Questa è la magia di Istanbul, e della notte. Questa l’impressione.

![](https://michelemerelli.files.wordpress.com/2014/09/istanbul-michi-1512.jpg?w=1024&h=682)

Son sul pullman verso Milano, il portatile è caldo sulle mie gambe, effetto stalla accresciuto. L’aria la respiro, incondizionatamente.

Torniamo a noi, e a  Eminönü. Le moschee troneggiano, sceso il sole, nella loro illuminazione giallognola e uniforme. Noi percorriamo a piedi l’ultimo tratto, passando per il ponte di Galata  poi costeggiando la costa, a Karakoy. Qui, passando per una via poco affollata, ci vediamo avvicinare da un branco di cani randagi. Manteniamo la calma e raggiungiamo il viale principale col cuore alla gola. Qui giunti, proviamo a interporre le macchine tra noi e loro, inutilmente. Fortunatamente, però, riusciamo a svignarcela, con un altro attraversamento. Subito dopo Sara viene urtata da un passante, che, forse, voleva intimidirmi con un piccolo ceffone. Sorridendo rispetto agli avvertimenti delle ragazze sul pullman, ce ne andiamo a letto.

Piccola nota: Istanbul non è affatto pericolosa, la nostra lettura alla situazione forse ha portato a pensarlo. In realtà, è consigliabile stare nelle zone più turistiche, almeno la sera, così come in molte altre città europee e non. Il rispetto della cultura e della tradizione altrui, ovviamente, è poi la prima forma di prevenzione per eventuali situazioni scomode.

Lunedì 1 settembre 2014

L’ultima vera giornata di visita ad Istanbul abbiamo deciso di non visitare Istanbul. O meglio, non solo quello. Sebbene inizialmente desiderassimo, almeno un giorno, cercare il fresco in qualche località di mare turca, per esempio Sile, dal momento che ci era stato, sia online che da Caterina, consigliato di visitare le vicine Isole del Principe ed non essendo il meteo troppo favorevole, abbiamo optato per trascorrere una mezza giornata sulla bucolica Buyukada. Partiamo, al solito, da Eminönü, anche se è forse più consigliabile prendere la nave diretta da Kabataş. Facciamo scalo a Kadıköy, dove ci fermiamo per un’ora scarsa. Sara qui è quasi tentata di comprare una borsa in pelle, da Mavi. Pensando però alle possibili reazioni alzanesi, si limita e lo mantiene l’acquisto un sogno. Ci intrufoliamo  in una pasticceria. Le paste son particolari, alcune con gelatina, altri con frutta secca, nessuna con creme pasticciere. Tanto pistacchio. Così, ne prendiamo una manciata per il viaggio in barca. Per arrivare a Buyukada, l’isola più a sud dell’arcipelago, costeggiamo molte piccole isole, con paesaggi naturali che ci conquistano coi loro burroni rocciosi sul mare. I pasticcini si rivelano molto saporiti, e sono un’ottima e economica merenda. Li paghiamo, infatti, solo 3TL, a differenza di quelli mangiati in Sultanahmet qualche giorno prima.  Sono molto dolci e Sara apprezza molto. Come, forse, si può notare da questa fotografia.

